Jach-Salamon Natalia. Autism as a challenge in the medical, diagnostic and therapeutic dimension. Journal of Education, Health and
Sport. 2022;12(1):172-191. eISSN 2391-8306. DOI http://dx.doi.org/10.12775/JEHS.2022.12.01.014
https://apcz.umk.pl/JEHS/article/view/JEHS.2022.12.01.014
https://zenodo.org/record/5865589

The journal has had 40 points in Ministry of Education and Science of Poland parametric evaluation. Annex to the announcement of the Minister of Education and Science of December 1, 2021. No. 32343. Has a Journal's Unique Identifier: 201159. Scientific disciplines assigned: Physical Culture Sciences (Field of Medical sciences and health sciences); Health Sciences (Field of Medical Sciences and Health Sciences). Punkty Ministerialne z 2019 - aktualny rok 40 punktów. Załącznik do komunikatu Ministra Edukacji i Nauki z dnia 1 grudnia 2021 r. Lp. 32343. Posiada Unikatowy Identyfikator Czasopisma: 201159. Przypisane dyscypliny naukowe:Nauki o kulturze fizycznej (Dziedzina nauk medycznych i nauk o zdrowiu); Nauki o zdrowiu (Dziedzina nauk medycznych i nauk o zdrowiu). © The Authors 2022; This article is published with open access at Licensee Open Journal Systems of Nicolaus Copernicus University in Torun, Poland Open Access. This article is distributed under the terms of the Creative Commons Attribution Noncommercial License which permits any noncommercial use, distribution, and reproduction in any medium, provided the original author (s) and source are credited. This is an open access article licensed under the terms of the Creative Commons Attribution Non commercial license Share alike. (http://creativecommons.org/licenses/by-nc-sa/4.0/) which permits unrestricted, non commercial use, distribution and reproduction in any medium, provided the work is properly cited. The authors declare that there is no conflict of interests regarding the publication of this paper. Received: 02.01.2022. Revised: 17.01.2022. Accepted: 17.01.2022. Autyzm jako wyzwanie w wymiarze medycznym, diagnostyczny i

terapeutyczny

Autism as a challenge in the medical, diagnostic and therapeutic dimension
Natalia Jach-Salamon
E-mail address: natalii.jach@gmail.com
ORCID iD: https://orcid.org/0000-0003-1231-8086
Affiliation: Maria Curie-Sklodowska University, Lublin, Poland

Streszczenie
Wprowadzenie i cel pracy: Autyzm stanowi całościowe, rozległe zaburzenie rozwoju. Wpływa na przebieg różnych procesów i znacznie ogranicza osobom nim dotkniętym, możliwość
samodzielnego, niezależnego od opieki innych ludzi, życia. Zgodnie ze współczesną wiedzą autyzm
zaliczany jest do problemów o podłożu neurobiologicznym. Budzi on duże zainteresowanie badaczy, pozostając wciąż stosunkowo słabo poznanym [24]. Celem pracy był przegląd wiedzy w obszarze
wieloaspektowego podłoża autyzmu oraz diagnostycznego i terapeutycznego charakteru
zaburzeń autystycznych. Opis stanu wiedzy: Obecnie autyzm traktowany jest jako zaburzenie neurorozwojowe, którego objawy ujawniają się zwykle przed osiągnięciem przez dziecko wieku trzech lat. Osoby dotknięte tym zaburzeniem przejawiają deficyty w zakresie interakcji społecznych, komunikacji werbalnej i niewerbalnej, jak również prezentują zaburzone (ograniczone lub
stereotypowe) wzorce zachowania. Autyzm jako schorzenie niejednorodne, może również
współistnieć z różnego rodzaju zaburzeniami m.in. upośledzeniem umysłowym, padaczką, zaburzeniami lękowymi czy nastroju [1, 35]. Podsumowanie: Prognozy dotyczące rozwoju, stopnia przystosowania się i wyjścia z
autyzmu nie są optymistyczne. Mimo postępów w diagnozowaniu, terapii i edukacji sukces w
postaci pełnego wyleczenia jest wciąż „rzadki”. Natomiast istotny jest fakt, że sytuacja osób
dotkniętych tych zaburzeniem rozwoju stopniowo poprawia się, dzięki coraz lepszym
programom edukacyjnym oraz terapeutycznym, jak również dzięki podejmowanym
inicjatywom na rzecz zwiększania możliwości uczestniczenia tych osób w życiu społecznym.

173

Słowa kluczowe: autyzm, całościowe zaburzenia rozwoju, diagnoza, terapia

Abstract
Introduction and purpose of the work: Autism is a holistic, extensive development disorder. It influences the course of various processes and significantly reduces the possibility of an
independent life, independent of other people's care, for those affected by it. According to
modern knowledge, autism is classified as a neurobiological problem. It arouses great interest
among researchers, while still being relatively poorly understood [24]. The aim of the study
was to review knowledge in the area of the multifaceted basis of autism and the
diagnostic and therapeutic nature of autistic disorders. Description of the state of knowledge: Currently, autism is treated as a neurodevelopmental
disorder, the symptoms of which usually appear before the child reaches the age of three. People affected by this disorder exhibit deficits in social interactions, verbal and non-verbal
communication, as well as display disturbed (limited or stereotypical) behavior patterns. Autism as a heterogeneous disease may also coexist with various types of disorders, including
mental retardation, epilepsy, anxiety or mood disorders [1, 35]. Summary: The prognosis for development, adaptation and recovery from autism is not
optimistic. Despite advances in diagnosis, therapy, and education, success to a full cure is still "rare". On the other hand, it is important that the situation of people affected by these
development disorders is gradually improving, thanks to better and better educational and
therapeutic programs, as well as thanks to the initiatives taken to increase the opportunities for
these people to participate in social life. Keywords: autism, pervasive developmental disorders, diagnosis, therapy

Wprowadzenie

Autyzm traktowany jest jako zaburzenie neurorozwojowe, którego objawy ujawniają
się zwykle przed osiągnięciem przez dziecko wieku trzech lat. Osoby dotknięte tym
zaburzeniem przejawiają deficyty w zakresie interakcji społecznych, komunikacji werbalnej i
niewerbalnej, jak również prezentują zaburzone (ograniczone lub stereotypowe) wzorce
zachowania. Autyzm jako schorzenie niejednorodne, może również współistnieć z różnego
rodzaju zaburzeniami m.in. upośledzeniem umysłowym, padaczką, zaburzeniami lękowymi
czy nastroju [1, 35]. Zgodnie ze współczesną wiedzą autyzm zaliczany jest do problemów o podłożu
neurobiologicznym. Budzi on duże zainteresowanie badaczy, pozostając wciąż stosunkowo słabo
poznanym [24]. Pionierami w zakresie autyzmu dziecięcego byli Kanner i Asperger, którzy w swych
publikacjach zawarli szczegółowe opisy przypadków i zaprezentowali pierwsze próby
teoretycznego wyjaśnienia tego zaburzenia. Obaj uważali, że tego rodzaju specyficzne
problemy wynikają z podstawowej biologicznej anomalii, występującej od urodzenia [10]. Jednakże termin „autyzm” do współczesnej literatury medycznej po raz pierwszy wprowadził
amerykański psychiatra Kanner w 1943 roku, który zajął się w swojej pracy naukowej
problematyką zaburzeń autystycznych. Na podstawie jedenastu przypadków opracował
podstawy zespołu, który nazwał „wczesnym autyzmem dziecięcym” (Zabłocki, 2002). Była to
pierwsza próba syntezy w dziedzinie zaburzeń psychicznych u małego dziecka, którą
przedstawił w artykule „Zaburzenia autystyczne kontaktu afektywnego” (Autistic
disturbances of af ective contact). Kanner zwrócił uwagę na następujące objawy
autystycznego zaburzenia: niezdolność do interakcji społecznych, stereotypowe, powtarzające
się czynności, brak mowy lub mowa niekomunikatywna, dążenie do niezmienności otoczenia,

174

brak wyobraźni, opóźnienie w rozwoju języka, mylenie zaimków, echolalia, łatwość
mechanicznego zapamiętywania [37]. Termin „autystyczny” i „autyzm” wywodzi się z greckiego słowa „autós” oznaczającego „sam”. Dziś są one używane prawie wyłącznie w odniesieniu do zaburzenia
rozwojowego, które nazywamy autyzmem. Określenia, których używano kiedyś, a więc
„autyzm wczesnodziecięcy” (early infant ile autism) i „autyzm dziecięcy” (childhood autism), wyszły z użycia, ponieważ sugerowały jakiś kontrast w stosunku do „dorosłego autyzmu”, a
tym samym wprowadzały w błąd, że z autyzmu można wyrosnąć [10]. Autyzm jako jednostka
chorobowa został opisany już ponad 70 lat temu. Do czasów obecnych zmienił się sposób
definiowania tego zaburzenia, a także kryteria jego rozpoznawania oraz metody terapeutyczne
[24]. Cel pracy
Celem pracy był przegląd wiedzy w obszarze wieloaspektowego podłoża autyzmu oraz
diagnostycznego i terapeutycznego charakteru zaburzeń autystycznych. Wielowymiarowy charakter podłoża autyzmu
„Pytanie o przyczyny autyzmu pozostanie przedmiotem burzliwych rozważań jeszcze
przez pewien czas. Zastanawiając się nad nimi, musimy myśleć o długim łańcuchu
przyczynowo-skutkowym i o jego poszczególnych ogniwach. Mówiąc obrazowo, istnieje
jakieś zagrożenie powodujące zniszczenie, które z kolei powoduje uszkodzenie. Zagrożenia
mogą być różne: od wadliwych genów, przez nieprawidłowości chromosomalne, choroby
metaboliczne, czynniki wirusowe, brak tolerancji immunologicznej, po niedotlenienie
spowodowane problemami okołoporodowymi. Zakładamy, że każde z tych zagrożeń może
spowodować zniszczenie w rozwoju układu nerwowego. To z kolei może doprowadzić do
trwałych uszkodzeń w konkretnym obszarze mózgu, związanym z wyższymi procesami
umysłowymi. Uszkodzenie może być łagodne albo poważne, ale zawsze oznacza, że w
krytycznym momencie zatrzymuje się rozwój jednego lub więcej kluczowych schematów. Z
punktu widzenia teorii naukowej tylko wtedy może wystąpić autyzm” [10]. Czynniki genetyczne w etiologii autyzmu
Obecnie autyzm dziecięcy jest uznawany za zaburzenie uwarunkowane genetycznie, a
jego odziedziczalność – ta część zmienności danej cechy, która w kolejnych pokoleniach
zależna jest od czynników dziedzicznych – została obliczona na około 90%. Natomiast
stwierdzono, że żaden z genów nie jest specyficznie związany z wystąpieniem autyzm. Potwierdzeniem dziedzicznego charakteru tego zaburzenia są poniższe dane:  ryzyko wystąpienia autyzmu u rodzeństwa autysty wynosi od 2 do 8% [14],  badania nad bliźniętami wykazały, że wśród bliźniąt jednojajowych
(monozygotycznych) zgodność występowania autyzmu wynosiła 60-95%, natomiast
wśród dwujajowych (dizygotycznych) – około 5-8% [25],  analizy występowania u bliźniąt objawów szerszego spektrum autystycznego tj. zaburzenia komunikacji oraz zaburzenia funkcjonowania społecznego) wykazał
jeszcze większa zgodność, która u bliźniąt jednojajowych wynosi 92% a u
dwujajowych 10% [14],  badania z udziałem krewnych osób autystycznych wskazują na fakt, że pewne cechy
autyzmu, takiej jak wycofanie, brak bliskich relacji, sztywność mogą występować u
członków ich rodzin (np. rodziców) [10],  Szacuje się, że deficyty (np. trudności w funkcjonowaniu podczas interakcji, obejmujące zwłaszcza ograniczoną zdolność do społecznej naprzemienności)
spotykane w przypadku zaburzeń należących do autystycznego spektrum występują u
co najmniej 10% braci i sióstr autystycznych dzieci [18]. Obecny stan wiedzy na temat genetycznych przyczyn autyzmu pozwala na
sformułowanie wniosku, który mówi o tym, że nie jest dziedziczone zaburzenie jako takie, co

175

raczej predyspozycja do pewnego sposobu funkcjonowania społecznego oraz trudności w
zakresie komunikacji z innymi ludzi. Wynika z tego, że predyspozycje genetyczne mogą
odgrywać rolę na przykład w ograniczonych kontaktach z innymi ludźmi, preferowaniu
samotności, zaburzeniach i opóźnieniach w rozwoju mowy, czy doświadczaniu lęku w
sytuacjach społecznych i przejawianiu pewnej sztywności w zakresie różnych zachowań [2]. Częste występowanie wyżej wymienionych trudności u osób spokrewnionych z autystycznym
dzieckiem, stało się przyczyną opisania tzw. szerszego fenotypu autyzmu (BAP – Bronder
autism phenotype) [9]. Obecnie istnieje sześć cech charakterystycznych dla szerokiego
fenotypu autyzmu, którymi są:  trudności w przetwarzaniu informacji dotyczących twarzy – rozpoznawanie emocji, rozpoznawanie twarzy,  obniżona zdolność do tworzenia więzi społecznych lub wrażliwość na wzmocnienia
społeczne (np. dezaprobatę lub pochwałę),  słabe umiejętności naśladowania ruchów,  gorsza pamięć bodźców społecznych,  trudności w zakresie planowania, kontroli wykonania czynności oraz płynności
działania (oraz elastycznego dostosowywania go do zewnętrznych okoliczności),  słabsze zdolności językowe, zwłaszcza fonologiczne [25]. Należy stwierdzić, że istnieje duża różnica między szerokim fenotypem autyzm
a samym autyzmem i nie należy tych pojęć utożsamiać, czy nawet zakładać silny związek
między nimi. Może on polegać na genetycznym uwarunkowaniu pewnych cech, które u
członków rodziny autystycznego dziecka (rodziców lub rodzeństwa) stanowią jedynie
specyficzny „styl” ich funkcjonowania, a u samego dziecka są bardziej nasilone i uczestniczą
w powstaniu autyzmu. Wniosek z tego taki, że geny być może zwiększają podatność na
wystąpienie zaburzenia, ale nie przesądzają o nim w stu procentach [25]. Natomiast badania genomu osób autystycznych wykazały, że istnieje co najmniej 15
genów, które mogą być związane z wystąpieniem tego zaburzenia i że geny związane z jego
etiologią mogą być położone prawie na wszystkich chromosomach. Jednakże najwięcej
zgodnych wyników badań dotyczy genów położonych na chromosomie 7, 2, 15 i 17 [10, 14, 15, 24]. Analizuje się wpływ poszczególnych genów na rozwój kory mózgowej, dróg
nerwowych, budowę móżdżku, rozwój połączeń synaptycznych, migrację neuronów w
obrębie mózgu w toku rozwoju płodowego oraz neuroprzekaźnictwo. Istnieją wnioski, co do
związków między zaburzeniami rozwoju mowy a mutacjami na chromosomie 7 oraz
pomiędzy stereotypiami ruchowymi a zmianami na chromosomie 15 [14]. Kolejną hipotezą dotyczącą przyczyn autyzmu jest hipoteza stresu prenatalnego. Zespół naukowców powiązał pewne przypuszczenia, że nieprawidłowości w budowie mózgu
autystycznych osób powstają przed 30.-32. tygodniem ciąży z zaobserwowanym przez nich
faktem doświadczania przez matki dzieci z autyzmem dużego stresu. Okazało się, że
doświadczany przez nie stres był częstszy u nich niż u matek dzieci z zespołem Downa i
dzieci rozwijających się prawidłowo oraz większy w okresie miedzy 21. a 32. tygodniem
ciąży i mógł przyczynić się do zaburzeń w rozwoju płodu [5]. Do uwarunkowanych genetycznie zaburzeń związanych z ryzykiem wystąpienia
autyzmu zalicza się: fenyloketonurię; stwardnienie guzowate; zespół kruchego chromosomu
X; zespół Angelmana; nerwiakowłókniakowatość (choroba Recklinhausena); zespół Williego- Pradera; dystrofię mięśniową Duhenne’a [14]; stany chorobowe, np. Zespół Moebiusa oraz
inne zespoły anomalii wrodzonych [4]. Podsumowując można stwierdzić, że autyzm może
być spowodowany pewnymi stanami genetycznymi, które jednak nie są odpowiedzialne za
wszystkie przypadki autyzmu. Czynniki działające w okresie ciąży i porodu

176

Jedna z teorii mówi, że pewne toksyny i wirusy, oddziałujące na płód w interakcji z
jego genami, mogą doprowadzić do typowych dla autyzmu nieprawidłowości w rozwoju
mózgu [13]. Problemy matki w czasie ciąży i porodu są częstsze u dzieci z autyzmem i wiążą
się z ryzykiem wystąpienia tego zaburzenia. Można wymienić następujące sytuacje „ryzyka”
ciąży i porodu:  wiek rodziców (matki – w wieku 35 i więcej miały w jednym z badań nawet 3,4 razy
wyższe ryzyko urodzenia autystycznego dziecka w porównaniu z kobietami
młodszymi; ojcowie – każde dodatkowe 10 lat życia ojca oznacza dwukrotny wzrost
ryzyka wystąpienia u dziecka objawów z autystycznego spektrum [14],  infekcje wewnątrzłonowe, np. przebycie przez matkę różyczki w czasie ciąży,  przedwczesny poród i dystrofia wewnątrzłonowa (zbyt mała waga płodu w stosunku
do wieku ciążowego), zamartwica (dzieci otrzymujące poniżej 7 punktów w skali
Apgar),  poronienia i zagrożenie poronieniem, niedotlenienie płodu, cesarskie cięcie, zatrucie
ciążowe z nadciśnieniem (gestora),  codzienne palenie papierosów przez matkę podczas ciąży,  niedobór beta-hydroksylazy dopaminy (delecja genu na chromosomie 19) w
organizmie matki, który prowadzi do wzrostu poziomu dopaminy i obniżenia
noradrenaliny we krwi matki w czasie ciąży, co może prowadzić do zaburzeń rozwoju
neuronów i receptorów amin katecholowych u płodu [14],  kolejność urodzeń – pierwsze, czwarte, lub urodzone jako ostatnie dziecko są
obciążone większym ryzykiem,  stosowanie leków w czasie trwania ciąży i narażenie płodu na kontakt z metalami
ciężkimi,  obecność smółki (pierwsze stolce noworodka) w płynie owodniowym podczas porodu,  występujące krwawienie pomiędzy czwartym, a ósmym miesiącem ciąży,  niezgodność czynnika Rh pomiędzy grupami krwi matki i dziecka  niska waga urodzeniowa oraz wcześniactwo [4, 25]. Wyżej wymienione komplikacje występujące w okresie ciąży i porodu są powiązane z
autyzmem, jednakże nie są prawdopodobnie wystarczającą przyczyną powodującą autyzm. Natomiast mogą one działać w połączeniu z czynnikami genetycznymi lub innymi lub też
jedynie wskazywać na obecność już istniejących nieprawidłowości u przychodzącego na
świat dziecka [4]. Oprócz czynników genetycznych oraz komplikacji w czasie ciąży i porodu, również
infekcje, które powodują uszkodzenie mózgu podczas ciąży, czy w dzieciństwie są związane
z autyzmem. Można wśród nich wymienić: różyczkę, wirus cytomegalii (CMV), czy
opryszczkowe zapalenie mózgu [4]. Czynniki neurologiczne, neurochemiczne i neuroanatomiczne w genezie autyzmu
Współczesne badania z lata 90. jednoznacznie potwierdziły istnienie w centralnym
układzie nerwowym autystów zmian neurologicznych, takich jak:  dysfunkcja okoruchowa [6],  anormalny wzór EEG,  nieprawidłowe funkcjonowanie układu przedsionkowego,  zaburzenia kontroli motorycznej [20, 24]. Najczęściej występujące zaburzenia neurologiczne u osób cierpiących na autyzm to:
zaburzenia w rytmie okołodobowym, nieprawidłowy wzorzec ruchowy ujawniający się
podczas pełzania i chodzenia, jak również zaburzenia zawiązane z dominacją półkulową. U
innych autystów deficyty te ujawniały się w zakresie postawy ciała, koordynacji ruchów lub
apraksji w obrębie twarzy. Zaś u około jednej czwartej dzieci z autyzmem stwierdza się

177

hipotonię, natomiast bardzo rzadko występuje spastyczność (u mniej niż 5%). Natomiast
padaczka występuje u około 20% do 32%, natomiast nieprawidłowości w zapisie EEG często
pochodzą z okolic płatów skroniowych i stwierdza się je u około 40-65% autystycznych
dzieci [22]. Badania współczesnych naukowców dotyczące zmian neurochemicznych
zachodzących w mózgach osób autystycznych dostarczyły wielu analiz, które wskazują na
poniższe nieprawidłowości:  podwyższony lub bardzo obniżony poziom serotoniny we krwi i płynie mózgowo
rdzeniowym,  zwiększony poziom beta-endorfin i peptydów endogennych o działaniu opiatu [27],  obniżony poziom oksytocyny,  podwyższony poziom T3 i T4,  nieprawidłowości w poziomie opioidów neuroanatomicznych – np. zmniejszenie
objętości płata ciemieniowego i tylnej części ciała modzelowatego) [20],  nieprawidłowe funkcjonowanie systemu monoaminergicznego,  nie modulowany wzrost reakcji hormonalnej w odpowiedzi na indukowaną insuliną
hiperglikemię [6]. Współczesne badania anglojęzycznych uczonych [6, 23] odkryły związek autyzmu z
wysokim poziomem opioidów (endorfin), które są neuroregulatorami w systemie nerwowym
człowieka i mają wpływ na uwalnianie niektórych neuroprzekaźników (np. dopaminy, serotoniny, epinefryny). Odkryto również związek pomiędzy autyzmem a różnymi alergenami
(w tym pokarmowymi i wziewnymi), na które uczulony jest organizm dziecka. U osób cierpiących na autyzm stwierdzono nieprawidłowe stężenie beta-endorfiny w
surowicy krwi. Z uwagi na fakt, że endogenne opioidy wywierają wpływ na powstawanie
przywiązania między dzieckiem a matką (wykazany w badaniach nad zwierzętami), sformułowano hipotezę, że nadmierna aktywność tego przekaźnika może mieć związek z
zaburzeniami przywiązania oraz genezą i utrzymywaniem się objawów autystycznych u ludzi. Ponadto podwyższony poziom beta-endorfiny u osób z ciężkimi objawami autyzmu może być
również związany z wygórowaną reakcją organizmu na stres – jej podwyższone stężenie
zaobserwowano również u autystycznych dzieci z nasiloną autoagresją. Wyniki badań mówią
o znacznie niższym stężeniu oksytocyny (neuropeptydu, który wpływa na powstawanie relacji
przywiązaniowej oraz odpowiada za zdolności afiliacyjne) u osób autystycznych w
porównaniu z osobami zdrowymi [14]. Oksytocyna odpowiedzialna jest za rozpoznawanie
myśli i emocji innych ludzi (np. po mimice, barwie głosu, motoryce, współruchach), ich
nastrojów, stanów emocjonalnych oraz odgadywania ich ukrytych pragnień i zamiarów;
zwiększa również przenikliwość obserwacji innych osób, a także pamięć naszych poprzednich
kontaktów z nimi – jej niedobór osłabia wymienione predyspozycje, których „niedostatek”
jest widoczny w funkcjonowaniu autystycznych osób [20]. Autyzm jest konsekwencją nieprawidłowego funkcjonowania mózgu. Wyniki badań
neuroobrazowania ośrodkowego układu nerwowego (z użyciem np. TK – tomografii
komputerowej czy MRI - rezonansu magnetycznego) wskazują na związki autyzmu z
anomaliami budowy i funkcjonowania określonych struktur mózgowych:  kory przedczołowej,  części skroniowo-potylicznej mózgu,  tzw. mózgu społecznego – to jest ciała migdałowatego i płatów czołowych,  wielkości i masy mózgu,  móżdżku,  układu limbicznego: jądra migdałowatego oraz hipokampa,  nieprawidłowości w budowie dendrytów [13, 14, 25, 27],

178

 móżdżku, a dokładniej płacików robaczkowatych VI-VIII [4]. Wśród obszarów mózgu, w których stwierdza się uszkodzenia u osób z autyzmem
wymienia się m.in.: pień mózgu, płaty skroniowe i czołowe, móżdżek, ciało migdałowate, hipokamp, przegroda i kora oczodołowa [15]. Natomiast Waterhouse, Fein i Modahl znalazły
16 różnych lokalizacji uszkodzeń mózgu, które dowiedziono w różnych badaniach [23]. Badania pośmiertne dzieci i osób dorosłych wykazały nieprawidłowości w wielu
obszarach mózgu, zazwyczaj albo w płatach czołowych, albo w układzie limbicznym, albo w
pinu mózgu (który jest hipoplastycznie skrócony) i w czwartej komorze mózgu, albo też w
móżdżku [4]. Rysunek 1 stanowi wizualną prezentację głównych obszarów mózgu, które są
powiązane z trzema głównymi deficytami występującymi w autyzmie [1].

179
DEFICYTY W ZAKRESIE
INTERAKCJI SPOŁECZNYCH

ZABURZENIA KOMUNIKACJI
WERBALNEJ I
NIEWERBALNEJ

ZABURZONE (OGRANICZONE
LUB STEREOTYPOWE)
WZORCE ZACHOWANIA

Kora oczodołowa-czołowa (OFC- Orbitofrontal cortex)

Zakręt czołowy dolny (IFG-
Inferior frontal gyrus);

ośrodek Broki (Broca’a area)

Kora oczodołowa-czołowa
(OFC-Orbitofrontal cortex)

Przednia kora zakrętu obręczy
(ACC-Anterior cingulate cortex)

Górna bruzda skroniowa
(STS-Superior temporal
sulcus)

Przednia kora zakrętu obręczy
(ACC-Anterior cingulate
cortex)

Zakręt wrzecionowaty (FG- Fusiform gyrus)

Dodatkowy obszar ruchowy
(SMA-Supplementary motor
area)

Jądra podstawy (BG-Basal
ganglia)

Górna bruzda skroniowa (STS- Superior temporal sulcus)

Jądra podstawy (BG-Basal
ganglia)

Wzgórze (Th-Thalamus)

Ciało migdałowate (A-Amygdala
mirror neuron regions)

Substancja czarna (SN- Substantia nigra)

Zakręt czołowy dolny (IFG-
Inferior frontal gyrus)

Wzgórze (Th-Thalamus)

Tylnia kora ciemieniowa (PPC- Posterior parietal cortex)

Jądro mostu (PN-Pontine
nuclei cerebellum)

Zastosowanie technik neuroobrazowania in vivo w badaniach dzieci z grupy ryzyka
pozwala stwierdzić, że mają one w momencie narodzenia mózg prawidłowej wielkości. Od
około czwartego miesiąca życia zaznaczają się różnice w tempie wzrostu jego masy i

180

stwierdza się, że mózg tych dzieci rośnie znacznie szybciej niż u ich prawidłowo
rozwijających się rówieśników. Nietypowa wielkość dotyczy głównie móżdżku i istoty białej
mózgu, jednakże w świetle badań nie można jednoznacznie stwierdzić, które struktury
mózgowe rozwijają się nieprawidłowo. Pojawiły się również informacje sugerujące, że
nieprawidłowa dynamika wzrostu czaszki u rodzeństwa dzieci z autyzmem może być jednym
z istotnych sygnałów ostrzegających o nieprawidłowym rozwoju [8]. W kilku badaniach stwierdzono mniejszą liczbę komórek Purkinjego w móżdżku u
osób z autyzmem, która może być spowodowana przez wiele różnych czynników, np. wada
chromosomu 15, mutacja jednego z genów, czy działanie leku przeciw drgawkowego. Badania wskazują na zmniejszoną liczbę połączeń nerwowych pomiędzy różnymi ośrodkami
mózgu, w tym nieprawidłowy rozwój ciała modzelowatego oraz połączeń pomiędzy korą
mózgową, strukturami podkorowymi i móżdżkiem. W badaniach zaobserwowano również
zwiększoną objętość całego mózgu, móżdżku i jądra ogoniastego oraz zmniejszoną objętość
ciała modzelowatego i migdałowatego. Stwierdzono także przetrwałe z okresu płodowego
połączenia pomiędzy jądrami móżdżku, jak również nadmierną gęstość komórek nerwowych
w ciałach migdałowatych i hipokampie. Badania dowodzą, że powiększenie ciała
migdałowatego jest nieproporcjonalnie powiększone w stosunku do całkowitej objętości
mózgu u małych dzieci. Stwierdzono również, że mężczyźni i kobiety różnią się w poziomie
powiększenia tej struktury mózgu, co wpływa na różnorodność stopnia upośledzenia
umiejętności społecznych i komunikacji miedzy nimi. Dane te będą miały istotny wpływ na
określenie neuronalnego podłoża fenotypu mężczyzn i kobiet z autyzmem, które staną się
kluczowe w kolejnych poszukiwaniach przyczyn tego zaburzenia [6, 14, 31]. Podsumowując doniesienia z badań i wnioski dotyczące etiologii autyzmu należy
stwierdzić, że to zaburzenie ma wielo płaszczyznową strukturę i nadal nie poznaliśmy jedynej
i „prawdziwej” jego przyczyny. Wiele różnych badań prowadzonych nad genezą autyzm
prezentowało wnioski, w których wiązano występowanie autyzmu z wieloma czynnikami tj., zatruciem rtęcią, wadami chromosomów (zwłaszcza 15, 17), warunkami życia dziecka i
rodzicielskimi postawami i relacjami z dzieckiem, wadami ośrodkowego układu nerwowego
w zakresie takich struktur, jak m.in. kora czołowa, ciało migdałowate, hipokamp, płat
skroniowym, czy objętości substancji szarej mózgu, poziomie serotoniny, braku neuronów
lustrzanych i globalnym obniżeniem funkcjonowania mózgu osób autystycznych. W
badaniach tych brano pod uwagę różne czynniki ogólnoustrojowe, wzrost i zmiany
hormonalne i zaburzenia elektrolitowe, zwłaszcza z udziałem Ca2 +, czy stres oksydacyjny i
wysoki poziom testosteronu [15]. Diagnoza autyzmu dziecięcego
Autyzm jest zdefiniowanym zaburzeniem rozwoju, pomimo wielu niewiadomych, które w sobie kryje. Mimo, że posiada jasno określone kryteria diagnostyczne, to wciąż
jednak poważne problemy stwarza odróżnianie go od innych zaburzeń rozwoju takich jak:
zespół Aspergera; opóźnienie rozwoju/ upośledzenie umysłowe; zaburzenie lękowe (np. fobia
społeczna); zespół stresu pourazowego; zaburzenia obsesyjno-kompulsyjne; ADHD;
zaburzenia rozwoju mowy i języka; specyficzne zaburzenia rozwoju umiejętności szkolnych;
głuchota; zaburzenia integracji sensorycznej [25]. Z autyzmem współwystępować mogą różne problemy medyczne, dlatego też lekarz
badający stan zdrowia dziecka, powinien sprawdzić, czy poza autyzmem dziecko nie ma:
epilepsji, alergii, celiakii i zaburzeń trawienia, dysfunkcji nerek i wątroby, uczulenia na leki, dysfunkcji układu odpornościowego, zaburzeń metabolicznych [25]. Wybrane metody i narzędzia diagnostyczne
Najczęściej stosowanymi procedurami służącymi diagnozie autyzmu są:
 Wywiad z rodzicami dziecka

181

Metod ta ma szczególne znacznie w procesie diagnozy. Rozpoznanie autyzmu u
dziecka, opiera się na dokładnej analizie przebiegu jego rozwoju od pierwszych dni życia oraz
na dokładnej analizie funkcjonowania dziecka w różnych sytuacjach. Bardzo ważne są
informacje uzyskane od rodziców na temat historii medycznej dziecka (np. przebieg ciąży i
porodu), rozwoju psychoruchowego, codziennej aktywności i zachowania się go w różnych
okolicznościach, a także sytuacji rodzinnej (np. zaburzenia rozwoju, choroby dziedziczne czy
genetyczne występujące u członków rodziny, przebieg interakcji, klimat emocjonalny, oczekiwania wobec dziecka). To od rodziców można dowiedzieć się wielu informacji, które
są niedostępne podczas badania innymi metodami. Dotyczy to choćby sposobów
komunikowania stosowanych przez dziecko, sposobu wyrażania przez nie potrzeb i uczuć. To
w najbliższej rodzinie dziecka można znaleźć albumy, filmy kręcone podczas urodzin lub
rodzinnych uroczystości, które są bezcenne podczas opisu zachowania dziecka w różnych
sytuacja na przestrzeni lat. Wywiad prowadzony pod kątem autyzmu ma zazwyczaj strukturę
odpowiadającą kryteriom diagnostycznym tego zaburzenia rozwoju zawartym w ICD-10 lub
DSM-IV. Umożliwia to przyjęcie pewnego schematu, zgodnie z którym pytania dotyczą
przede wszystkim trzech obszarów funkcjonowania: naprzemiennych interakcji społecznych, języka i komunikacji oraz ograniczonych, sztywnych wzorców zachowania, aktywności i
zainteresowań. Niektórzy diagności stosują arkusze zbiorcze, zawierające zestawienie danych
o symptomach występujących u badanego dziecka – diagnosta zaznacza w tabeli, czy dane
kryterium jest spełnione lub też, w jakim stopniu dany problem się ujawnia.  Skale obserwacji zachowań
Bezpośrednia obserwacja zachowania dziecka jest równie ważnym elementem
diagnozy i źródłem cennych informacji, co wywiad. Aby zebrać jak najpełniejsze dane o
dziecku należy przeprowadzić kilka sesji obserwacyjnych w różnych warunkach, min.: w
środowisku naturalnym – w domu; w grupie rówieśniczej (np. w przedszkolu); w nowym
otoczeniu (np. pod kątem zainteresowania dziecka przedmiotami znajdującymi się tam); w
relacji z opiekunami; czy w sytuacji, gdy nieznana dziecku osoba chce nawiązać z nim
kontakt [24]. W celu uporządkowania danych obserwacyjnych można wykorzystać specjalnie
opracowane narzędzia, zwane skalami obserwacyjnymi. Powinny one zostać wypełnione
przez osoby, które dobrze znają dziecko – rodzice, rodzeństwo, terapeuci czy nauczyciele. Do
najpopularniejszych należą wymienione poniżej. 1. Childhood Autism Rating Scale - CARS (Skala Oceny Autyzmu Dziecięcego)
autorstwa Schoplera, Reichlera, Renner. Jest ona 15 – punktową skalą behawioralną, służącą do oceny zachowania dzieci od urodzenia do szesnastego roku życia, przy czym
jej użyteczność jest największa w przypadku dzieci powyżej drugiego roku życia. Wykorzystuje się ją w celach diagnostycznych, jak również do planowania oddziaływań
terapeutycznych oraz oceny ich skuteczności. W obrębie każdego z 15 obszarów
diagnosta dokonuje oceny zachowania dziecka na 4-stopniowej skali, określając stopień
ciężkości zaburzeń [24]. Wynik ogólny daje informacje dotyczące stopnia autyzmu w
kategoriach: brak autyzmu, lekki/umiarkowany lub autyzm o znacznym natężeniu [6]. 2. Autism Behaviour Checklist – ABC [17]. Stosowany jest dla osób w wieku od 18
miesięcy do 35 lat. Składa się z pięciu wymiarów: wrażenia sensoryczne, relacje z innymi, wykorzystanie ciała i przedmiotów, język oraz zachowania społeczne, które obejmują 57
przykładowych zachowań (Pisula, 2005). 3. Autism Diagnostic Observation Schedule – ADOS [19]. Osoba badająca tym
narzędziem musi mieć spore doświadczenie w pracy z autystycznymi dziećmi, gdyż
narzędzie to składa się z pewnej liczby sytuacji eksperymentalnych, w których obserwator
jest jednocześnie uczestnikiem interakcji z badanym (Pisula, 2005). 4. Checklist for Autism Children –CLAC [21]. Nie zostały określone przez autorów ramy

182

wiekowe, w jakim narzędzie można stosować. Oceny funkcjonowania dziecka w obrębie
11 kategorii zachowań (m.in. jedzenie, sen, zabawa, relacje interpersonalne, komunikacja, autonomia i ekspresja emocjonalna) dokonują jego rodzice [24]. Zawiera on 28 pozycji, które opisują zachowanie dziecka bądź występowanie u niego określonych cech
osobowości. Kwestionariusz pozwala również na analizę takich form zachowania jak:
agresja, okazywanie złości, radości, a także umożliwia ocenę rozwoju percepcji [37]. 5. Gilliam Autism Rating – GARS [12]. Skala zbudowana jest w oparciu o kryteria
diagnostyczne zawarte w DSM-IV-TR i służy do diagnozy autyzmu u osób z poważnymi
problemami w zachowaniu w wieku od 3 do 22 lat. Skala ta składa się z 42 pozycji
wchodzących w skład trzech obszarów tematycznych (tj. zachowania stereotypowe, komunikacja, interakcje społeczne) i 14 pozycji, które dotyczą rozwoju dziecka od
urodzenia do 3 roku życia. Osoba bliska dziecku, która wypełnia tę skalę ocenia częstość
występowania wymienionych zachowań, przyznając od 0 (nigdy nie widziała danego
zachowania) do 3 (widziała dane zachowanie 5-6 razy w ciągu każdych 6 godzin). Jej
wypełnienia może się podjąć każda osoba, która posiada stały i bezpośredni kontakt z
autystyczną osobą. Ogólna ocena pozwala określić współczynnik autyzmu (autism
quotient – AQ). Nadal prowadzone są badania nad określeniem trafności tej skali, a z
dotychczasowych badań wynika, że popełnienie błędu fałszywego wnioskowania
(niewykrycia autyzmu mimo jego występowania) jest w wypadku tej skali bardziej
prawdopodobne niż sytuacja odwrotna – przypisanie autyzmu dziecku zdrowemu.  PER-R – Psychoeducational Profile Revised (Profil Psychoedukacyjny) E. Schoplera, R. Reichlera, A. Bashford
Profil Psychoedukacyjnym (PEP-R) [29, 30], stanowi jeden z elementów pakietu
podręczników (Techniki nauczania dla rodziców i profesjonalistów, 1995; Ćwiczenia
edukacyjne dla dzieci autystycznych, 1994) serii „Zindywidualizowana ocena i terapia dzieci
autystycznych oraz dzieci z zaburzeniami rozwoju” (Division Treatment and Education of
Autistic and Related Communication Handicapeed Children – TEACCH). PEP-R przeznaczony jest do badania dzieci w wieku od sześciu miesięcy do siedmiu
lat. Główna zaletą PEP-R jest to, że pozwala na opis możliwości dziecka w dwóch skalach:
rozwoju, która zawiera 131 zadań i zachowań zawierającej 43 zadania. Elementy Skali
Rozwoju podzielone są na siedem sfer rozwoju: umiejętność naśladowania, percepcja, motoryka mała, motoryka duża, koordynacja wzrokowo-ruchowa, czynności poznawcze, komunikacja i mowa czynna. Wszystkie zadania Skali Rozwoju oceniane są w czasie wykonania testu, a system oceniania
zadań składa się z trzech stopniu:
 zaliczone – ocenę (zal.) otrzymuje zadanie, które dziecko potrafi samodzielnie i
poprawnie wykonać,  obiecujące – ocenę obiecującą (ob.) otrzymuje takie wykonanie zadania, które
wskazuje, że dziecko częściowo rozumie, jak należy je wykonać, ale nie potrafi
zakończyć go pomyślnie, lub badający musi kilkakrotnie demonstrować albo uczyć
wykonanie zadania,  nie zaliczone – ocenę (n. zal.) otrzymuje zadanie, którego dziecko nie jest w stanie
zrobić lub nawet nie podejmuje próby jego zrobienia, pomimo kilkakrotnego
demonstrowania. Skala Zachowań PEP-R zawiera zadania podzielne na cztery części: 1. nawiązywanie
kontaktów i reakcje emocjonalne, 2. zabawa i zainteresowanie przedmiotami, 3. reakcje na
bodźce, 4. mowa. Konkretne zachowanie może być ocenione pozytywnie jako „odpowiednie”
lub negatywnie jako „nieodpowiednie”. Jeśli zachowanie jest ewidentnie niewłaściwe, to
zostaje ocenione w dwojaki sposób: „umiarkowanie nieodpowiednie” (um.) – gdy zachowanie

183

dziecka jest nieco gorsze od zachowania normalnego, lub „w znacznym stopniu
nieodpowiednie” (zn.) – gdy nasilenie, jakość i częstość występowania zachowania
zdecydowanie różni się od normalnego i które jest jednoznacznie nietypowe. Profil Psychoedukacyjny (PEP-R) prezentuje rozwojową koncepcję oceny dzieci z
autyzmem oraz dzieci z zaburzeniami rozwoju, a wyniki uzyskane w teście wykorzystywane
są do ułożenia Indywidualnych Programów Nauczania. Wyniki Skali Rozwoju mają
odniesienie do kryterium normy rozwojowej, dzięki nim można określić wiek rozwojowy
badanego dziecka w zakresie badanych umiejętności. Natomiast Skala Zachowań ma
dopomóc w postawieniu diagnozy. Dostarcza ona informacji nie tylko na temat stopnia
zaburzeń w zachowaniu dziecka, ale również określa poszczególne dziedziny, w jakich się
one pojawiają [30]. Po przeprowadzeniu badania, wyniki są nanoszone na wykres profilu, co pozwala w
przystępny sposób zobrazować charakter deficytów rozwoju z uwzględnieniem szczególnych
jego właściwości, takich jak dysharmonia. Zadania ocenione jako „obiecujące”, dotyczą tych
umiejętności dziecka, które leżą w sferze jego najbliższego rozwoju i dolicza się je do
podstawowego wyniku, co pozwala przewidywać rozwój dziecka w najbliższym czasie, po
wprowadzeniu określonych, zindywidualizowanych działań terapeutycznych (Pisula, 2005).  Narzędzie przesiewowe
1. The Checklist for Autism in Toddlers – CHAT, Kwestionariusz Autyzmu w Okresie
Poniemowlęcym Barona-Cohena, Allen, Gillberga. Przeznaczony jest do badania dzieci w
wieku 18 miesięcy i składa się z dwóch części: wywiadu z rodzicem (9 pozycji) i części
obserwacyjno-eksperymentalnej (5 pozycji) skierowanej do diagnosty, w której dziecko
poddawane jest praktycznym zadaniom związanym z zagadnieniem zabawy symbolicznej
i dzielenia wspólnego pola uwagi. Tego typu narzędzia są najbardziej pomocne w
wyszukiwaniu dzieci z umiarkowanym bądź głębszym natężeniem autyzmu, dlatego też
zaleca się aby posługiwali się nimi specjaliści mający duże doświadczenie w ocenie
rozwoju małych dzieci [6, 15, 32]. 2. Modified Checklist for Autism in Toddlers – M-CHAT [28]. Modyfikacja
wcześniejszej metody CHAT polegała przede wszystkim na zrezygnowaniu z obserwacji
prowadzonej przez diagnostę (np. lekarza) i skupieniu się na pozyskiwaniu informacji od
rodziców dziecka. M-CHAT składa się z 23 pozycji, w tym 9 przeniesionych z CHAT. Dodane itemy dotyczą m.in. preferowanych przez dziecko form aktywności, jego
zainteresowań społecznych, kontaktu wzrokowego, wrażliwości na bodźce, rozwoju
motorycznego oraz rozumienia mowy
3. Screening Tool for Autism in Two-Yers-Olds – STAT autorstwa Stone i Opal [33], przeznaczone jest do wykrywania autyzmu u dzieci w wieku 24-35 miesięcy, a także do
różnicowania autyzmu i innych zaburzeń rozwoju. W trakcie stosowania tego narzędzia
obserwuje się dziecko w 12 sytuacjach, kiedy to diagnosta próbuje nawiązać z nim
kontakt inicjując różnego rodzaju sytuacje, np. badający porusza samochodzikiem i prosi, aby dziecko zrobiło podobnie; badający dmucha balon i podrzuca go, jednocześnie
obserwując czy dziecko będzie śledziło balon wzrokiem [24]. 4. Screen for Social Interaction – SSI [11], przeznaczony jest do badania dzieci w wieku
od 6 miesięcy do 5 lat. Dzięki niemu możliwe jest określenie problemów w kontaktach
społecznych u dzieci z różnymi typami zaburzeń, nie tylko należących do autystycznego
spektrum. SSI składa się z 54 pytań skierowanych do rodziców (lub wychowawców). Poszczególne pozycje dotyczą różnych sytuacji społecznych (np. Czy kiedy mówisz do
dziecka, ono patrzy na Ciebie, uśmiecha się do Ciebie?), dzięki którym zbierane są
informacje na temat zdolności dziecka do uczestniczenia w naprzemiennych interakcjach
z innymi ludźmi. Rodzic lub opiekun dokonuje oceny poszczególnych sytuacji na
czterostopniowej skali – od „prawie nigdy” do „prawie zawsze”. Konstrukcja narzędzia

184

oparta jest na perspektywie rozwojowej, gdyż każde kolejne pytanie odnosi się do coraz
wyższego poziomu rozwoju społecznego dziecka [24]. 5. Autistic Spectrum Quotient – ASQ [3], cechuje się dużą wrażliwością na
występowanie symptomów autystycznych u badanych dzieci. Dostępne są dwie jego
wersje: dla dzieci w wieku 4-6 lat oraz powyżej 6 roku życia. 40 pozycji kwestionariusza
zleca się wypełnienie rodzicom. Budowa narzędzia jest wzorowana na opisanym wyżej
ADI-R, a poszczególne itemy dotyczą trzech obszarów tematycznych, zgodnych z
kryteriami diagnostycznymi autyzmu, tj. naprzemienne interakcje społeczne, komunikacja
oraz sztywne, powtarzalne wzorce zachowania [24]. 6. Diagnostyczna Lista Kontrolna (E-2) Rimlanda. Jest to metoda screeningowa
umożliwiająca identyfikacje dzieci z autyzmem oraz wyróżnienie typów autyzmu. E-2
zawiera 109 pytań skierowanych do rodziców i dotyczących m.in. relacji społecznych, mowy, rozwoju poznawczego, motoryki, percepcji dziecka. Wyniki uzyskiwane są w
przedziale punktowym od -45 do +45: wynik powyżej +20 pkt. - wskazuje na klasyczny
autyzm wczesnodziecięcy (tzw. syndrom Kannera); wynik od -15 do +19 pkt. – wskazuje
na autyzm; wynik -16 pkt. lub niższy - dzieci uzyskujące ten przedział punktowy, nie są
diagnozowane jako autystyczne, lecz jako dzieci z cechami autyzmu lub dzieci
upośledzone umysłowo z cechami autyzmu. Im wynik jest niższy tym mniejsze
prawdopodobieństwo, że u dziecka zdiagnozowany zostanie autyzm. Diagnoza przy
pomocy E-2 przed 36 miesiącem życia jest raczej mało przydatna. Wskazana jest powyżej
3 roku życia. Suplementem do E-2 jest lista E-3, która zawiera około 200 pytań
adresowanych do rodziców i dotyczących m.in. okresu ciąży, szczepień, alergii, stosowanych środków farmakologicznych [6]. Wyżej opisane narzędzia badawcze nie stanowią wystarczającej podstawy do rozpoznania
autyzmu, jedynie mogą stanowić początek procesu diagnostycznego [24].  Southern California Sensory Integration Tests - SCSIT (Południowo Kalifornijskie
Testy Integracji Sensorycznej) Ayres. Zostały opracowane w celu dokładnej diagnozy zaburzeń sensorycznych, które według
Ayres są przyczyną określonych zaburzeń procesu uczenia. Składają się z 17 podtestów: I. Testy postrzegania wzrokowego: 1) wyobrażenie przestrzenne, 2) postrzeganie figury na tle, 3) usytuowanie przestrzenne; II. Testy postrzegania wzrokowo-motorycznego: 4) odtwarzanie
wzorca, 5) dokładność ruchowa; III. Testy postrzegania dotykowo–kinestetycznego: 6)
kinestezja, 7) manualne postrzeganie kształtu, 8) identyfikacja palców, 9) grafestezja, 10)
lokalizacja bodźców dotykowych, 11) postrzeganie podwójnych bodźców dotykowych; IV. Testy schematu ciała: 12) naśladowanie postawy ciała, 13) przekraczanie środkowej linii ciała, 14) koordynacja motoryczna obu stron ciała, 15) rozróżnianie strony lewej i prawej, 16)
utrzymanie równowagi z otwartymi oczami, 17) utrzymanie równowagi z zamkniętymi
oczami. Test przeznaczony jest do badania dzieci w wieku od 5 do 8 lat [6].  Obserwacja kliniczna ukierunkowana na diagnozowanie zaburzeń sensorycznych. Testy autorstwa Ayres trudno zastosować u dzieci autystycznych, dlatego też wielu
terapeutów opierając się na SCSIT tworzy własne, alternatywne metody. Przykładem jest
Indywidualny Profil Zmysłów (ISP). Podstawę jego opracowania stanowi dokładna
obserwacja dziecka w trakcie swobodnej zabawy, podczas której wykonuje ono polecenia
diagnosty. Oceny w IPS oparte są na subiektywnej ocenie terapeuty na skali: 1–oznacza
znacznie obniżoną wrażliwość, 3–normę, 5–znaczną nadwrażliwość, 2 i 4–to oceny pośrednie. Ocena dokonywana jest w kilku sferach tj. równowaga, propriorecepcja, system dotykowo–
kinestetyczny, system wzrokowy, słuchowy, smak, zapach, odczuwanie temperatury i bólu. Dzikowski – terapeuta w zakresie integracji sensorycznej dzieci autystycznych - zaprezentował przykład obserwacji klinicznych, powstałych w oparciu o metodę Ayres, które
stanowią uzupełnienie Indywidualnego Profilu Zmysłów: postrzeganie dotykowo-

185

kinestetyczne (odtwarzanie figur rysowanych na skórze, lokalizacja bodźców dotykowych, postrzeganie przedmiotów dotykiem bez udziału wzroku, naśladowania pozycji ciała);
pierwotne reakcje odruchowe (asymetryczny odruch szyjny, toniczny odruch przedsionkowy);
planowanie ruchu (obserwacja, jak dziecko wykonuje złożone ruchy, np. przechodzi przez
przeszkody); reakcje podstawne i równowagi (stanie na jednej nodze, chodzenie na palcach, piętach, podskakiwanie na jednej nodze); integracja bilateralna (np. dziecko rysuje
jednocześnie dwa okręgi obiema rękoma, podskakuje na obu nogach); motoryka palców i
dłoni (np. diadochokineza); motoryka oczu (śledzenie poruszających się przedmiotów, oczność); motoryka języka i ust (np. poruszanie językiem pomiędzy kącikami ust, gwizdanie);
współruchy towarzyszące (czy np. podczas liczenia z zamkniętymi oczami i wyciągniętymi
rękami, w obrębie dłoni i palców występują współruchy) [6]. Przed zaplanowaniem terapii sensorycznej dzieci autystycznych wartym zastosowania
może być test Ayres, badający oczopląs porotacyjny. SCPRNT – Southern California
Postrotary Nystagmus Test jest próbą służącą ocenie funkcjonowania zmysłu równowagi u
dziecka, której dokonuje się w obecności lekarza. Na niedowrażliwość zmysłu równowagi
wskazuje brak lub skrócenie oczopląsu porotacyjnego. W takim wypadu, podczas terapii
należy stosować ćwiczenia, które wymagają ułożenia głowy w zakresie różnych kierunków. Natomiast na nadmierną wrażliwość zmysłu równowagi wskazuje wydłużony oczopląs
porotacyjny, dlatego też terapię należy rozpocząć od wolnych ruchów liniowych [6]. Proces diagnozowania autyzmu obejmuje nie tylko stwierdzenie w zachowaniu
dziecka określonych trudności, ale również badanie medyczne, które w głównej mierze ma na
celu wykluczenie innych przyczyn problemów doświadczanych przez dziecko i ocenę stanu
jego zdrowia. Część medyczna badania obejmuje ocenę stanu zdrowia somatycznego, słuchu, wzroku oraz badanie neurologiczne. Do zalecanych badań należą:  testy genetyczne - badania DNA w celu stwierdzenia ewentualnych nieprawidłowości
genetycznych powodujących zaburzenie rozwoju dziecka, jak np. zespół kruchego
chromosomu X oraz inne, w przypadku których stwierdza się u dziecka
występowanie zachowań o cechach autystycznych. Należy zaznaczyć, że nie ma testu
genetycznego, który wskazałby obecność genu autyzmu,  badania metaboliczne - laboratoryjne badania krwi, moczu i kału, które mogą
świadczyć o nieprawidłowościach w przebiegu procesów metabolicznych i
innych zakłóceniach zdrowotnych,  badanie słuchu - prowadzone w kierunku wykrycia problemu dziecka ze słuchem, który mógłby być odpowiedzialny za jego trudności w rozwoju mowy,  badanie budowy i funkcjonowania mózgu: elektroencefalografia (EEG), rezonans
magnetyczny (MRI), tomografia komputerowa [25]. Wybrane formy terapii i rehabilitacji osób z autyzmem
Terapia autyzmu jest obecnie terapią syndromologiczną (objawową), a nie
przyczynową, z uwagi na brak metod leczenia zaburzeń o charakterze neurorozwojowym. Podstawowym celem terapii jest poprawa funkcjonowania behawioralnego dziecka, jego
funkcji poznawczych, relacji z otoczeniem oraz pomoc rodzinie dziecka dotkniętego
autyzmem. Terapię zaburzeń autystycznych można podzielić na metody farmakologiczne
(przeznaczone dla lekarzy psychiatrów i neurologów) i metody interwencji
psychosocjoterapeutycznej [36]. Do metod określanych jako psychosocjoterpeutyczne można zaliczyć m.in. oddziaływania pedagogiczne, terapię behawioralną czy systemową. Farmakoterapia natomiast
zajmuje się leczeniem objawów zaburzonego zachowania u autysty. Istnieją w Polsce również
metody niekonwencjonalne terapii autyzmu, wśród których można wymienić akupunkturę, terapię czaszkowo-krzyżową, prowadzenie dziecka na diecie bezglutenowej i bezkazeinowej
(bez wskazań medycznych), erydykację grzyba Candida albicans [36].

186

Terapię dziecka autystycznego można prowadzić na kilka sposobów, przy
szczególnym uwzględnieniu indywidualnych predyspozycji małego człowieka do
terapeutycznej pracy. W zależności od tego, na jakim etapie rozwoju się on znajduje, należy
wziąć pod uwagę jego „wycofanie” i podjąć odpowiednie formy i techniki pracy. W tym
paragrafie zostanie przedstawiona charakterystyka kilku rodzajów terapii, które stosuje się w
pracy z autystycznych dzieckiem [37]. Krótko omówione zostaną te metody, które cieszą się
największą popularnością:
Terapia wymuszonego kontaktu - holding
Została opracowana przez Welch w USA. Zakłada się w niej, że autyzm
spowodowany jest przez silny lęk, którzy zaburza równowagę emocjonalną dziecka i w
efekcie prowadzi do wycofania się go z kontaktów społecznych. Natomiast lęk, według
autorki, jest konsekwencja braku więzi między matką i niemowlęciem, a sposobem na jej
odbudowanie jest kontakt fizyczny [26]. W terapii holding zachęca się rodziców – w
szczególności matkę, aby przytulali swoje dziecko przez dłuższy czas, mimo jego protestów i
sprzeciwów. Podczas takiego wymuszonego przytrzymywania (holdingu) dziecko w
konsekwencji przełamuje opór i w opinii rodziców, zaczyna interesować się twarzą matki, czy
ojca, poprawiając przy tym kontakt wzrokowy z rodzicami, jak również wpływa na poprawę
relacji społecznych i umiejętności komunikacyjnych między nimi, a dzieckiem. Każda sesja
składa się z trzech etapów: konfrontacji, odrzucenia i rozwiązania. W opinii obserwatorów
tego rodzaju zabiegów stosowanych na dziecku istnieją wątpliwości, czy intensywny kontakt
fizyczny i społeczny może spowodować zmiany w funkcjonowaniu dziecka. Zwolennicy tej
terapii twierdzą, że przynosi ona korzyści także rodzicom, którzy deklarują powstanie uczucia
bliższego kontaktu fizycznego ze swoim dzieckiem w efekcie terapii i większość tych zmian
jest według nich „warta zachodu”. Jednakże, jak dotąd, nie ma obiektywnych dowodów na to, że terapia holding leczy autyzm, a jej wartość bywa kwestionowana [4]. Program TEACCH
Został on opracowany przez Schoplera i jego współpracowników [29, 30]. Skrót
TEACCH oznacza leczenie i uczenie dzieci autystycznych i dzieci z zaburzeniami
komunikacyjnymi. Głównym jego celem jest pomoc dzieciom autystycznym w osiągnięciu
jak największej autonomii w przyszłości. Uczestnictwo w zajęciach pomaga dzieciom
zrozumieć i poznać świat wokół nich, rozwinąć umiejętności komunikacyjne oraz nauczyć się
tworzenia prawidłowych relacji z rówieśnikami i innymi ludzi. Terapia TEACCH zawiera
opracowane indywidualnie programy interwencyjne oraz konsultacje prowadzone w szkole. Przed rozpoczęciem zajęć właściwych dokonuje się oceny zdolności edukacyjnych za pomocą
Profilu Psychoedukacyjnego (Psycho-Educational Profile-PEP), w celu określenia w jakich
dziedzinach dziecko posiada wystarczające umiejętności, w jakich ich nie posiada oraz jakie
umiejętności dziecka aktualnie się rozwijają. Wyniki profilu bierze się pod uwagę
opracowując program nauczania dla danego dziecka [27]. Program TEACCH obejmuje
również swoim zasięgiem pracę z rodzicami poprzez adresowane do nich szkolenia, poradnictwo lub/i pomoc w tworzeniu grup wsparcia [4]. Metoda Dobrego Startu
Metoda powstała w oparciu o francuską metodę Le Bon Depart. Na grunt Polski
została przeniesiona przez Bogdanowicz po koniec lat 60-tych. Metoda ta jest terapią
psychomotoryczną, czyli postrzega związki pomiędzy rozwojem psychicznym, a ruchowym. Aktywizowanie jednej ze sfer, wpływa korzystnie na sferę drugą. W terapii chodzi o
usprawnienie i harmonizowanie współdziałania motoryki i psychiki. Prowadzone przez
Bogdanowicz badania dowiodły, że metoda ta: usprawnia funkcje percepcyjne i motoryczne
oraz ich współdziałanie; utrwala lateralizację; uczy orientacji w schemacie ciała i przestrzeni;
rozwija mowę; oddziałuje na procesy emocjonalne; uczy zachowań społecznych. Metoda
Dobrego Startu jest jedną z możliwych form pracy z dziećmi autystycznymi. Jest pomocna w

187

nauce nawiązywania przez nie kontaktów z innymi osobami i przyczynia się do poprawy
funkcjonowania dziecka w wyżej wymienionych sferach rozwoju. Z dziećmi pracuje się dość
długo, aby były zauważalne efekty tych oddziaływań. Jednak metoda ta nie ma w sobie
elementów, które mogłyby w jakikolwiek sposób zaszkodzić dzieciom [37]. Terapia zaburzeń sensorycznych
Należy ją traktować przede wszystkim jako terapię podstawową, która ma na celu
złagodzenie określonych zaburzeń w przetwarzaniu danych percepcyjnych. Celem takiej
terapii jest oddziaływanie na zaburzone sfery, a nie edukacja dziecka. Dziecko jest niejako
„samo swoim terapeutą”, musi być aktywne i właściwie wybierać z repertuaru oddziaływań
zaproponowanych przez terapeutę to, co sprawia mu przyjemność i czego w danym
momencie potrzebuje. Terapeuta jest narzędziem w rękach dziecka i musi na początku sam
doświadczyć wszystkiego, co chce zaproponować dziecku. Terapeuta powinien być wrażliwy
na informacje płynące od dziecka w zakresie jego reakcji na wysyłany do niego bodziec, gdyż
zadaniem Delacato – bodziec kierowany do dziecka powinien mieć taką częstotliwość, natężenie i czas trwania, aby mógł być spokojnie odebrany przez dziecko. Celem wszystkich
techniki stosowanych w terapii zaburzeń sensorycznych, jest wyrobienie tolerancji u dziecka
na bodźce pochodzące ze świata zewnętrznego i kontrolowania ich przez terapeutę [6]. Metoda ruchu rozwijającego W.Sherborne
Głównym jej założeniem jest posługiwanie się ruchem jako narzędziem we
wspomaganiu rozwoju psychoruchowego i w terapii zaburzeń rozwoju. Terapia ta jest
również swego rodzaju niewerbalnym treningiem interpersonalnym, który początkowo
przeznaczony był dla dzieci upośledzonych w stopniu głębokim. Obecnie stosowana jest
również w pracy z dorosłymi [6]. Podstawowe założenia tej metody to rozwijanie przez ruch:
świadomości własnego ciała i usprawniania ruchowego; świadomości przestrzeni i działania
w niej oraz dzielenia przestrzeni z innymi dziećmi i nawiązywanie z nimi bliskiego kontaktu
[7]. W trakcie zajęć dzieci wyrabiają w sobie poczucie bezpieczeństwa, zaufania wobec
innych, odpowiedzialności. Zajęcia mają pomóc dziecku w poznaniu samego siebie, w
zdobyciu do siebie zaufania, poznaniu innych i nauczeniu się ufania im. Aby tego dokonać
dzieci mają do dyspozycji tylko ruch i bliski kontakt z drugim człowiekiem. Metoda Opcji
Jej twórcami jest małżeństwo Kauffman, którzy „wyprowadzili” z autyzmu swojego
syna – uznanego przez specjalistów za głęboko zaburzonego. Terapeuta pracuje intensywnie
przez 24 godziny nad ustanowieniem więzi z dzieckiem. Rodzice natomiast uczestniczą w
specjalnie do nich przygotowanych programach rodzinnych [4]. Istotnym zadaniem
terapeutów jest aktywne uczestniczenie w tym, co sprawia dziecku przyjemność, nawet w
jego rytualistycznych i obsesyjnych zachowaniach. Dzięki takiej formie oddziaływań, pozyskują oni zaufanie dziecka, które wykorzystują do stopniowego otwierania go na nowe
doświadczenia. Podstawową formą pracy są intensywne interakcje jeden na jeden – terapeuty
z dzieckiem. Celem opcyjnego „terapeuty” jest stworzenie w pokoju dziecka bezpiecznego i
wystarczająco atrakcyjnego dla niego azylu, aby przedkładało ono zainteresowanie nim nad
swój nieprzewidywalny, wewnętrzny świat [34]. Efekty tej terapii trudno jest jednoznacznie
ocenić, gdyż brak jest udokumentowanych danych co do jej rezultatów i skuteczności [26]. Terapia poprzez muzykę
Muzykoterapia działa uspokajająco na wiele dzieci z autyzmem. Służy jako zachęta do
komunikowania się, jak również do wyłaniania przeciętnych, a niejednokrotnie
nadzwyczajnych talentów muzycznych u autystycznych dzieci [4]. Terapia przez muzykę
może być wykorzystywana jako środek sprzyjający wypracowaniu umiejętności społecznych, przezwyciężeniu lęku czy nieprawidłowości integracji sensorycznej. Wykorzystując muzykę
w terapii należy pamiętać o indywidualnych predyspozycjach autystycznych dzieci w tym
zakresie, ponieważ jedno dziecko może pozytywie zareagować na stosowane techniki

188

muzykoterapeutyczne lub wybrane utwory muzyczna, a u innego mogą one wywołać reakcje
negatywne, czy wręcz niebezpieczne [16]. Farmakoterapia
Właściwe korzystanie z leków może być częścią kompleksowej terapii autyzmu, ale
nie może zastąpić odpowiednich programów edukacyjnych i społecznych. Lekarstwa są
skuteczne w redukowaniu lęków, ale nie zastąpią pracy terapeutycznej człowieka z
człowiekiem [13]. W leczeniu autyzmu wykorzystywane powinny być wszelkie medyczne
strategie, skuteczne w przypadku różnorodnych nieprawidłowości stwierdzonych u osób z
autyzmem, m.in. nietolerancji glutenu i kazeiny, defektów immunologicznych, podatności na
infekcje różnego rodzaju, choroby odpasożytnicze, zaburzenia metabolizmu czy zatruć
chemicznych [26]. Dane z badań wykazują, że leki antydepresyjne, tj. klomipramina (anafril) i
fluoksentyna (prozac) dość często przynoszą dobre rezultaty u osób autystycznych w postaci
zmniejszenia zaburzeń obsesyjno-kompulsywnych i gonitwy myśli. Natomiast anafranil
podobny w swym działaniu do norpraminu i tofranilu, podnosi poziom serotoniny w mózgu, substancji, która w sposób kojący działa na układ nerwowy. O stosowaniu leków w autyzmie
wielu rzeczy jeszcze nie wiadomo, a z doniesień rodziców wynika, że występuje wiele
poważnych działań niepożądanych, gdy dawka leku zostaje zwiększona z powodu nawrotu
lęków czy zaburzeń zachowania. Leki w autyzmie stosować należy ze szczególną rozwagą, gdyż np. jeśli u autystycznej osoby występują jakieś nieprawidłowości w zapisie EEG, niebezpieczne może być zażywanie tych leków przeciwdepresyjnych, które mogą
spowodować napady epileptyczne. U takich osób skuteczne okazują się m.in. buspiron
(spamilan) – lek uspokajający, klonidyna (catapres) czy beta-blokery (propranolol) – leki na
nadciśnienie. Osoby autystyczne, zanim zaczną przyjmować jakikolwiek przypisany im lek, musza przejść konsultację lekarską u specjalisty znającego się na farmakoterapii w autyzmie
[13]. Zebrane dotychczas dane są obiecujące, jednakże nie wprowadziły one rewolucji w
leczeniu tego zaburzenia. Terapie behawioralne
Podstawowym ich celem jest kształtowanie zachowań adaptacyjnych (np. trening
czystości, trening samoobsługi) lub redukcja zachowań trudnych (nieodpowiednich) – np. plucia, autoagresji. W terapii behawioralnej analizuje się przyczyny i konsekwencje
zachowania, a następnie wprowadza się odpowiedni program behawioralny. Jego celem jest
odnalezienie czynników nagradzających lub zachęcających do prawidłowego zachowania
oraz powodujących wyeliminowanie nieprawidłowych – zachowań destrukcyjnych. Współczesna terapia behawioralna jest daleka od karania dziecka, natomiast stara się
wyeliminować złe zachowania poprzez usuwanie czynników – sytuacji, które do nich
prowadzą i zastępować je prawidłowymi zachowaniami – umiejętnościami. Terapię
behawioralną stosuje się w zmniejszeniu takich problemów jak: samookaleczenie, nadruchliwość, agresja, ataki złości. Jest pomocna w zakresie rozwijania umiejętności
samoobsługowych czy edukacyjnych dziecka [4]. Podsumowanie
Podsumowanie niech stanowią słowa Frith: „Czy nasz stosunek do autyzmu się zmieni, gdy już poznamy jego przyczyny i mechanizmy z nim związane? Możliwe. Tak stało się w
wypadku niektórych innych chorób. Rodzice dzieci z zespołem Downa wiedzą teraz, że jego
przyczyną jest wada określonego chromosomu. Godzą się więc z faktem, że zespół Downa
trwa całe życie, i są mniej podatni na sugestie różnych szarlatanów zachwalających swoje
lekarstwa” [10].

189

W aspekcie diagnozy autyzmu należy podkreślić, że wymaga ona powołania zespołu
specjalistów, w skład którego wchodzi najczęściej psychiatra dziecięcy, neurolog, psycholog
oraz lekarz pediatra. Zaprezentowany, krótki opis wybranych terapii daje wyraz nieprzerwanej inspiracji
klinicystów starających się pokonać, pod wpływem różnego rodzaju oddziaływań
skierowanych na dziecko i jego rodziców, główne symptomy autyzmu. Rodzice stojący przed
wyborem specjalisty pracującego według wybranej metody powinni w tym względzie
zachować ostrożność, jak również wobec twierdzeń o możliwość wyleczenia ich dziecka. Piśmiennictwo
1. Amaral D G, Schumann C M, Wu Nordahl Ch. Neuroanatomy of autism. Trends in
Neurosciences. 2008; 31:137-145. 2. Bailey A, Palferman S, Heavey L, Le Couteur A. Autism: the phenotype in relatives. Journal of Autism and Developmental Disorders.1998; 28:369-392. 3. Baron-Cohen S. et al. The Autism-Spectrum Quotient (AQ): Evidence from Asperger
Syndrome/High-Functioning Autism, Males and Females. Scientists and
Mathematicians. 2001; 31:5-17. 4. Baron-Cohen S, Bolton P, Autyzm. Fakty. (przekł. E. Wiekiera), Krajowe
Towarzystwo Autyzm, Kraków 1999. 5. Beversdorf D Q, Manning S E, Hillier A, Anderson S L, Nordgren R E, Walters S E, Nagaraja H N, Cooley W C, Gaelic S E, Bauman M L. Timing of prenatal stressors
and autism. Journal of Autism and Developmental Disorders. 2005; 35:471-478. 6. Bobkowicz-Lewartowska L, Autyzm dziecięcy. Zagadnienia diagnozy i terapii, Oficyna Wydawnicza „Impuls”, Kraków 2000. 7. Bogdanowicz M, Kisiel B, Przasnyska M, Metoda Weroniki Sherborne w terapii i
wspomaganiu rozwoju dziecka, WSiP, Warszawa 1992. 8. Elder L M, Dawson G, Toth K, Fein D, Munson J. Head circumference as an early
predictor of autism symptoms in younger siblings of children with autism spectrum
disorder. Journal of Autism and Developmental Disorders. 2008; 38:1104-1111. 9. Folstein S E, Bisson E, Santangelo S L, Piven J. Finding specific genes the cause
autism: a combination of approaches will be needed to maximize power. Journal of
Autism and Developmental Disorders. 1998; 28:439-455. 10. Frith U, Autyzm. Wyjaśnienie tajemnicy. (przekł. M. Hernik, G. Krajewski), GWP, Gdańsk 2008. 11. Ghuman J K, Leone S L, Lecavalier L, Landa R J. The screen for social interaction
(SSI): A screening measure for autism spectrum disorders in preschoolers. Research in
Developmental Disabilities. 2011; 32:2519-2529. 12. Gilliam J E, Gilliam Autism Rating Scale, TX: ProEd, Austin 1995. 13. Grandin T, Myślenie obrazami oraz inne relacje z życia z autyzmem, Fraszka
Edukacyjna we współpracy z Fundacją SYNAPSIS, Warszawa 2006. 14. Jagielska G, Etiologia zaburzeń autystycznych, [w:] J. Komender, G. Jagielska, A. Bryńska, Autyzm i zespół Aspergera, Wydawnictwo Lekarskie PZWL, Warszawa
2009, s. 17-31. 15. John R. A review of recent reports on autism: 1000 studies published in 2007. Hughes
Epilepsy & Behavior. 2008; 13: 425–437. 16. Jutrzyna E, Dziecko autystyczne w kręgu muzyki, [w:] (red.) J. J. Błeszyński, Terapie
wspomagające rozwój osób z autyzmem, Oficyna Wydawnicza „Impuls”, Kraków
2005, s. 57-82. 17. Krug D, Arick J, Almond P. Behavior Checklist for Identifying Severely Handicapped
Individuals with High Levels of Autistic Behavior. Journal of Child Psychology and
Psychiatry. 1980; 21:221-229.

190

18. Landa R, Garrett-Mayer E. Development in infants with autism spectrum disorders: A
prospective study. Journal of Child Psychology and Psychiatry. 2006; 47:629-638. 19. Lord C, Rutter M, DiLavore P, Risi S, Autism diagnostic observation schedule
(ADOS), Western Psychological Services, Los Angeles 1999. 20. Maciarz A, Trudne dzieciństwo i rodzicielstwo, Wydawnictwo Akademickie Żak, Warszawa 2009. 21. Makita K, Umezu K. An objective evaluation technique for autistic children: An
introduction of CLAC scheme. Acta Paedopsychiatrica. 1973; 39:237–53. 22. Minshew N J, Sweeney J A, Bauman M L, Webb S J, Neurologic aspects of autism. [w:] (red.) F. R. Volkmar, R. Paul, A. Klin, D. J. Cohen, Handbook of autism and
pervasive developmental disorders, John Wiley&Sons, Hoboken NJ 2005, s. 473-514. 23. Pisula E, Autyzm u dzieci. Diagnoza, klasyfikacja, etiologia, Wydawnictwo Naukowe
PWN, Warszawa 2001. 24. Pisul E, Małe dziecko z autyzmem. Diagnoza i terapia, GWP, Gdańsk 2005. 25. Pisula E, Autyzm. Przyczyny, symptom, terapia, Wydawnictwo Harmonia, Gdańsk
2010. 26. Pisula E, Danielewicz D, Terapia i edukacja osób z autyzmem – historia i dzień
dzisiejszy. [w:] (red.) D. Danielewicz, E. Pisula, Terapia i edukacja osób z autyzmem. Wybrane zagadnienia, Wydawnictwo Akademii Pedagogiki Specjalnej, Warszawa
2003, s. 9-42. 27. Randall P, Parker J, Autyzm. Jak pomóc rodzinie. (przekł. S. Pikiel), Gdańskie
Wydawnictwo Psychologiczne, Gdańsk 2002. 28. Robins D L, Fein D, Barton M L, Green J. The modified checklist for autism in
toddlers: An initial study investigating the early detection of autism and pervasive
developmental disorders. Journal of Autism and Developmental Disorders. 2001;
31(2):131-144. 29. Schopler E, Lansing M, Waters L, Zindywidualizowana ocena i terapia dzieci
autystycznych i oraz dzieci z zaburzeniami rozwoju. Techniki nauczania dla rodziców i
profesjonalistów. (przekł. M. Bogdanowicz, B. Troszczyńska, A. Kubińska, W. Kubiński), GWP, Gdańsk 1995. 30. Schopler E, Reichler R J, Bashford A, Lansing M D, Marcus L M, Zindywidualizowana ocena i terapia dzieci autystycznych i oraz dzieci z zaburzeniami
rozwoju. Profil Psychoedukacyjny PEP-R. (przekł. A. Witkowska), Stowarzyszenie
Pomocy Osobom Autystycznym, Gdańsk 1995. 31. Schumann C M, Barnes C C, Lord C, Courchesne E. Amygdala Enlargement in
Toddlers with Autism Related to Severity of Social and Communication Impairments. BIOL PSYCHIATRY. 2009; 66: 942–949. 32. Skórczyńska M, Wczesne diagnozowanie autyzmu – perspektywy i dylematy. [w:]
(red.) B. Winczura, Autyzm. Na granicy zrozumienia, Oficyna Wydawnicza „Impuls”, Kraków 2009, s. 35-63. 33. Stone W L, Coonrod E E, Ousley O Y. Screening tool for autism in two-year-olds
(STAT): Development and preliminary data. Journal of Autism and Developmental
Disorders. 2000; 30:607–612. 34. Swenson M, Metoda Opcji: filozofia, terapia, sposób na życie – refleksje
wolontariusza. [w:] (red.) E. Pisula, D. Danielewicz, Wybrane formy terapii i
rehabilitacji osób z autyzmem, Oficyna Wydawnicza „Impuls”, Kraków 2005, s. 153- 165. 35. Turkington C, The Encyclopedia of the Brain and Brain Disorders, Second Edition, Facds On File 2002.

191

36. Witusik A, Autyzm – wprowadzenie do metod terapeutycznych, doktryna terapii. [w:]
(red) T. Pietras, A. Witusik, P. Gałecki, Autyzm – epidemiologia, diagnoza i terapia, Wydawnicto Continuo, Wrocław 2010, s. 171-174. 37. Zabłocki J K, Autyzm, seria: „Podstawy Pedagogiki Rewalidacyjnej”, Wydawnictwo
Naukowe NOVUM, Płock 2002.